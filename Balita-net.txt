PSA documents tumaas ng P15 __:__ Simula bukas, Pebrero 2, ay ipatutupad na ng Philippine Statistics Authority (PSA) ang P15 dagdag na babayaran sa mga dokumentong inilalabas nito sa publiko.Ayon sa PSA, hanggang ngayong araw na lamang iiral ang P140 bayad sa bawat kopya ng mahahalagang papeles, katulad ng birth certificate, certificate of marriage (Cemar) at certificate of no marriage (Cenomar).Mas mataas pa rin ang bayad para sa mga nagre-request ng delivery: P330 sa kada kopya ng copy issuance requests, at P430 sa kopya ng Cenomar.Kung sa ibang bansa naman ang delivery, magbabayad ng $20.30 sa copy issuance requests, at $25.30 naman sa Cenomar.“The increase in fees is pursuant to Section 12 of BIR Revenue Regulations No. 4-2018 – Rules and Regulations Implementing the Documentary Stamp Tax Rate Adjustment Under Republic Act No. 10963, Otherwise Known as the Tax Reform For Acceleration and Inclusion (TRAIN) Law,” anang PSA.
Pamahiin sa super blue moon ‘di totoo __:__ “‘Di totoo ‘yan.”Ito ang pahayag kahapon ni Philippine Atmospheric Geophysical and Astronomical Services Administration (PAGASA) Chief Astronomer Dario Dela Cruz kaugnay ng nagsusulputang superstitious beliefs kasabay ng paglitaw ng super blue moon at lunar eclipse kagabi.Aniya, walang batayan ang kumakalat na ulat na “masisira ang ulo ng mga hayop sa pag-uumpisa ng eclipse at super blue moon”.Wala ring katotohanan, aniya, na senyales ito ng nalalapit na paggunaw sa mundo o kaya ay may epekto ito sa volcanic activity sa bansa.Ayon pa kay Dela Cruz, may nagsasabi pang makatutulong ang eclipse sa mga mag-asawa sa kanilang pagtatalik.Sa lahat ng ito, tiniyak ni Dela Cruz na isa sa mga magiging epekto ng paglapit ng buwan sa Earth ay ang pagtaas at pagbaba ng antas ng tubig sa dagat.Nasilayan bandang 9:30 kagabi, muling masasaksihan ang naturang astronomical event sa 2037.
8-anyos patay sa meningo __:__ Isang walong taong gulang na babae ang kumpirmadong nasawi dahil sa meningococcemia, sa Paco, Manila.Ayon sa Manila Health Department (MHD), Biyernes nang magkasakit ang bata, na kaagad na isinugod sa isang pribadong pagamutan ngunit nasawi rin kinabukasan.Nag-aaral ang biktima sa Paco Catholic School kaya kaagad na nagtungo ang mga opisyal ng MHD sa naturang eskwelahan at binigyan ng antibiotics ang mga kaklase ng biktima.Kinausap din ng mga opisyal ang mga magulang ng mga estudyante at binigyan ng sapat na impormasyon hinggil sa naturang sakit, upang mapawi ang pangamba ng mga ito.Ayon kay MHD Chief Dr. Benjamin Yson, walang dapat ikabahala ang mga magulang ng mga estudyante sa naturang paaralan, lalo na ang mga kaklase ng biktima, dahil ligtas ang mga ito mula sa sakit, at maaaring ipagpatuloy ang mga klase.“Wala pa po kaming nakikita na ‘yun pong, isa pong nagkaro’n ng meningococcemia ang kanyang kapatid o ang kanyang kalaro ay nagkaroon din ng meningococcemia, pero very limited po ang transmission,” paliwanag ni Yson sa isang panayam sa telebisyon.Paglilinaw pa ni Yson, bagamat nakahahawa ang sakit, hindi ito madaling maipasa sa ibang tao at mangyayari lamang kung matagal ang contact ng isang tao sa pasyente.Hindi rin, aniya, airborne ang sakit at kung titigil ang bacteria sa kapaligiran ay madali itong mamamatay, lalo na kung magdi-disinfect.Kabilang sa sintomas ng meningococcemia ang mataas at tuluy-tuloy na lagnat, pananakit ng ulo, paninigas ng leeg, pagkahilo, pagiging antukin, pagkukumbulsiyon, pagsusuka, unstable na vital signs, pag-ubo at rashes sa katawan.
Lorenzana: Faeldon ‘di makakatrabaho __:__ Hindi inaasahan ang pagpipiit kay retired Marine Captain at dating Customs Commissioner Nicanor E. Faeldon sa Pasay City Jail kaya imposible niyang magampanan ang kanyang trabaho bilang Deputy Administrator for Operations ng Office of Civil Defense (OCD), sinabi kahapon ni Defense Secretary Delfin Lorenzana.Sa isang panayam, sinabi ni Lorenzana na nakalulungkot na mamamalagi ang dating hepe ng Customs sa piitan at hindi rin ito makatatanggap ng suweldo.“His encarceration at Pasay Jail is totally unexpected. I was hoping he would be set free sooner so he can start performing his job. Since he is in detention in the Pasay City Jail, obviously he cannot perform his job,” ani Lorenzana.“However, he will not be entitled to any salary as well because of the principle of no work no pay. Besides, he needs to present a Daily Time Record to get his salary which under the present circumstances he won’t be able to do,” paliwanag pa ng kalihim.Gayunman, naniniwala si Lorenzana na sa oras na makalaya si Faeldon ay mas magagampanan nito ang trabaho sa OCD.
SSS contributions tataas sa Abril __:__ Tatlong porsiyento ang itataas sa buwanang kontribusyon ng Social Security System (SSS) sa mga miyembro nito sa Abril ngayong taon.Inilahad ni SSS Chairman Amado Valdez na hiniling na ng ahensiya kay Pangulong Duterte na gawing 14% ang contribution rate ng mga miyembro mula sa dating 11%.Depensa ni Valdez, layunin ng contribution rate increase na mapababa ang epekto ng pagtaas ng pension rate noong nakalipas na taon.Nilinaw din ng opisyal na hindi naman umano mararamdaman ng mga SSS member ang epekto ng naturang hakbangin, dahil two thirds nito ay sagot ng kumpanya ng mga ito.Iginiit naman ni Trade Union Congress of the Philippines (TUCP) spokesman Alan Tanjusay na hindi tamang ang dagdag-kontribusyon ang maging tanging paraan upang mapanatiling buhay ang pondo ng SSS.Aniya, mali rin ang timing ng dagdag-kontribusyon sa mga miyembro ng SSS, na naaapektuhan ngayon ng kabi-kabilang taas-presyo na epekto ng Tax Reform Acceleration and Inclusion (TRAIN) Law.Sinabi ni Tanjusay na aapela sila sa Pangulo upang ibasura ang contribution rate hike.
MRT ligtas pa ring sakyan — DOTr __:__ Ligtas pa ring sakyan ang Metro Rail Transit (MRT)-Line 3.Ito ang tiniyak kahapon ni Department of Transportation (DOTr) Assistant Secretary for Rails Timothy Batan, sa kabila ng araw-araw na pagtirik ng mga tren ng MRT-3.Ayon kay Batan, walang dapat ipangamba ang publiko sa araw-araw na aberya ng MRT, dahil hindi naman ito peligroso, bagamat nagdudulot ng bahagyang abala.Batay sa record ng DOTr, tinatayang 350,000 hanggang kalahating milyong pasahero ang sumasakay sa MRT araw-araw, mula sa North Avenue, Quezon City patungong Taft Avenue, Pasay City.Sa kabila naman ng mga aberya, mas gusto pa rin umanong sumakay ng mga pasahero sa MRT patungo sa kani-kanilang destinasyon, dahil sa usad-pagong na trapiko sa EDSA.Simula nitong Lunes ay nasa walo hanggang 10 tren lang ng MRT ang bumibiyahe dahil laging nagkakaaberya ang ibang tren.Bunsod nito, lalong humahaba ang pila ng mga pasahero sa mga istasyon ng MRT.Tiniyak naman ng DOTr na bago matapos ang 2018 ay mararamdaman na ng mga pasahero ang mas mahusay na serbisyo ng MRT, dahil hindi umano sila tumitigil sa patuloy na paggawa ng paraan upang mapaghusay ang serbisyo ng naturang mass rail system.
Albay nagpasaklolo na sa UN __:__ LEGAZPI CITY – Nakikipag-ugnayan na ang pamahalaang panglalawigan ng Albay sa iba’t ibang international agency para matiyak na sapat ang maipagkakaloob na tulong sa aabot na sa 85,000 evacuees sa lalawigan, habang pinaghahandaaan ng mga lokal na opisyal ang hanggang tatlong-buwang worse case scenario sa maya’t mayang pagsabog ng Bulkang Mayon.Sinabi ni Dr. Cedric Daep, hepe ng Albay Public Safety and Emergency Management Office (APSEMO), na ilan sa mga ahensiyang hiningan nila ng tulong ay konektado sa United Nations (UN).Gayunman, sinabi ni Daep na nais munang matukoy ng pamahalaang panglalawigan ang partikular na tulong na kanilang hihiliingin, kaya naman tuluy-tuloy silang nagsasagawa ng assessment sa mga evacuation center.Aniya, batay sa paunang assessment ay kulang ang mga tent para mabawasan ang siksikan sa karamihan ng mga evacuation center, na may kasalukuyang classroom to evacuees ratio na 1:180.Hanggang kahapon, pumalo na sa 21,987 pamilya o 84,425 katao ang nananatili sa mga evacuation center.Bukod sa UN, umaapela rin ng tulong ang Albay sa iba pang dayuhang aid group na karaniwan nang umaayuda sa mga bakwit ng Mayon, gaya ng Japan International Cooperation Agency (JICA), at ng Spanish Agency for International Development Cooperation (AECID).Ayon kay Daep, inaasahan nilang higit na tututukan ng JICA at AECID ang rehabilitasyon ng lalawigan.Nagsimula na ring bumuhos ang pondo at mga donasyon mula sa iba’t ibang lokal na pamahalaan at non-government agencies, na umaabot na sa P28 milyon, ayon kay Eva Grageda, acting head ng Provincial Social Welfare and Development Office.Una nang nagbigay si Pangulong Rodrigo Duterte ng P20 milyon sa mga lokal na pamahalaan para sa mga gastusin ng mga bakwit, at nangakong magbibigay pa ng karagdagang P50 milyon.Hindi naman masabi ng Philippine Institute of Volcanology and Seismology (Phivolcs) kung kailan titigil sa pag-aalburoto ang Mayon, kasabay ng pahayag na inaasahang magbubuga pa ang bulkan ng hanggang 50 million cubic meter ng volcanic materials.Muling naitala ang pagsabog ng Mayon kahapon bandang 8:13 ng umaga, 9:25 ng umaga, at 11:56 ng umaga.May kabuuang 298 lindol din sa Mayon ang naitala sa nakalipas na 24 na oras, higit pa sa doble ng mga naitala sa nakalipas na araw—na malinaw na indikasyon ng malakas na pagsabog ng bulkan, ayon sa Phivolcs.Nagsagawa rin kahapon ng aerial inspection sa Mayon ang mga tauhan ng Phivolcs upang maidetalye ang volcanic deposits ng bulkan na posibleng makapinsala sa lalawigan, ayon kay Maria Antonia Bornas, science research specialist ng ahensiya.Naalarma na rin ang Department of Environment and Natural Resources (DENR) sa kalidad ng hangin sa mga bayan na nasa paligid ng bulkan dulot na rin ng ilang araw nang pagbubuga nito ng makapal na abo.Tinawag ni Nathan Campo, environmental specialist ng Environmental Management Bureau (EMB)-Region 5, na “acutely unhealthy” ang hangin sa Albay, na lubhang mapanganib sa mga residente.
Hinamon ng suntukan, nag-ala Samurai __:__ RAMOS, Tarlac – Kritikal ang isang driver makaraang tagain ng Samurai sword o katana sa mukha ng kanyang sinakal na pamangkin sa Barangay Poblacion Center, Ramos, Tarlac.Kinilala ni SPO1 Ritchel Antonio ang biktimang si Arnold Madriaga, 55, habang ang suspek naman ay si Richard Facun, 36, may asawa, mekaniko, kapwa residente ng nasabing lugar.Napag-alaman na dakong 9:00 ng gabi nang lasing na dumating sa bahay si Madriaga at pinagmumura ang pamangkin bago hinamon ng suntukan.Dahil lasing din si Facun ay nagtungo ito sa kanyang kuwarto at kinuha ang kanyang katana at tinaga sa mukha ang tiyuhin.Patuloy na ginagamot ang biktima sa ospital habang kusang sumuko ang suspek sa pulisya.
PSA documents tumaas ng P15 __:__ Simula bukas, Pebrero 2, ay ipatutupad na ng Philippine Statistics Authority (PSA) ang P15 dagdag na babayaran sa mga dokumentong inilalabas nito sa publiko.Ayon sa PSA, hanggang ngayong araw na lamang iiral ang P140 bayad sa bawat kopya ng mahahalagang papeles, katulad ng birth certificate, certificate of marriage (Cemar) at certificate of no marriage (Cenomar).Mas mataas pa rin ang bayad para sa mga nagre-request ng delivery: P330 sa kada kopya ng copy issuance requests, at P430 sa kopya ng Cenomar.Kung sa ibang bansa naman ang delivery, magbabayad ng $20.30 sa copy issuance requests, at $25.30 naman sa Cenomar.“The increase in fees is pursuant to Section 12 of BIR Revenue Regulations No. 4-2018 – Rules and Regulations Implementing the Documentary Stamp Tax Rate Adjustment Under Republic Act No. 10963, Otherwise Known as the Tax Reform For Acceleration and Inclusion (TRAIN) Law,” anang PSA.
Pamahiin sa super blue moon ‘di totoo __:__ “‘Di totoo ‘yan.”Ito ang pahayag kahapon ni Philippine Atmospheric Geophysical and Astronomical Services Administration (PAGASA) Chief Astronomer Dario Dela Cruz kaugnay ng nagsusulputang superstitious beliefs kasabay ng paglitaw ng super blue moon at lunar eclipse kagabi.Aniya, walang batayan ang kumakalat na ulat na “masisira ang ulo ng mga hayop sa pag-uumpisa ng eclipse at super blue moon”.Wala ring katotohanan, aniya, na senyales ito ng nalalapit na paggunaw sa mundo o kaya ay may epekto ito sa volcanic activity sa bansa.Ayon pa kay Dela Cruz, may nagsasabi pang makatutulong ang eclipse sa mga mag-asawa sa kanilang pagtatalik.Sa lahat ng ito, tiniyak ni Dela Cruz na isa sa mga magiging epekto ng paglapit ng buwan sa Earth ay ang pagtaas at pagbaba ng antas ng tubig sa dagat.Nasilayan bandang 9:30 kagabi, muling masasaksihan ang naturang astronomical event sa 2037.
8-anyos patay sa meningo __:__ Isang walong taong gulang na babae ang kumpirmadong nasawi dahil sa meningococcemia, sa Paco, Manila.Ayon sa Manila Health Department (MHD), Biyernes nang magkasakit ang bata, na kaagad na isinugod sa isang pribadong pagamutan ngunit nasawi rin kinabukasan.Nag-aaral ang biktima sa Paco Catholic School kaya kaagad na nagtungo ang mga opisyal ng MHD sa naturang eskwelahan at binigyan ng antibiotics ang mga kaklase ng biktima.Kinausap din ng mga opisyal ang mga magulang ng mga estudyante at binigyan ng sapat na impormasyon hinggil sa naturang sakit, upang mapawi ang pangamba ng mga ito.Ayon kay MHD Chief Dr. Benjamin Yson, walang dapat ikabahala ang mga magulang ng mga estudyante sa naturang paaralan, lalo na ang mga kaklase ng biktima, dahil ligtas ang mga ito mula sa sakit, at maaaring ipagpatuloy ang mga klase.“Wala pa po kaming nakikita na ‘yun pong, isa pong nagkaro’n ng meningococcemia ang kanyang kapatid o ang kanyang kalaro ay nagkaroon din ng meningococcemia, pero very limited po ang transmission,” paliwanag ni Yson sa isang panayam sa telebisyon.Paglilinaw pa ni Yson, bagamat nakahahawa ang sakit, hindi ito madaling maipasa sa ibang tao at mangyayari lamang kung matagal ang contact ng isang tao sa pasyente.Hindi rin, aniya, airborne ang sakit at kung titigil ang bacteria sa kapaligiran ay madali itong mamamatay, lalo na kung magdi-disinfect.Kabilang sa sintomas ng meningococcemia ang mataas at tuluy-tuloy na lagnat, pananakit ng ulo, paninigas ng leeg, pagkahilo, pagiging antukin, pagkukumbulsiyon, pagsusuka, unstable na vital signs, pag-ubo at rashes sa katawan.
Lorenzana: Faeldon ‘di makakatrabaho __:__ Hindi inaasahan ang pagpipiit kay retired Marine Captain at dating Customs Commissioner Nicanor E. Faeldon sa Pasay City Jail kaya imposible niyang magampanan ang kanyang trabaho bilang Deputy Administrator for Operations ng Office of Civil Defense (OCD), sinabi kahapon ni Defense Secretary Delfin Lorenzana.Sa isang panayam, sinabi ni Lorenzana na nakalulungkot na mamamalagi ang dating hepe ng Customs sa piitan at hindi rin ito makatatanggap ng suweldo.“His encarceration at Pasay Jail is totally unexpected. I was hoping he would be set free sooner so he can start performing his job. Since he is in detention in the Pasay City Jail, obviously he cannot perform his job,” ani Lorenzana.“However, he will not be entitled to any salary as well because of the principle of no work no pay. Besides, he needs to present a Daily Time Record to get his salary which under the present circumstances he won’t be able to do,” paliwanag pa ng kalihim.Gayunman, naniniwala si Lorenzana na sa oras na makalaya si Faeldon ay mas magagampanan nito ang trabaho sa OCD.
SSS contributions tataas sa Abril __:__ Tatlong porsiyento ang itataas sa buwanang kontribusyon ng Social Security System (SSS) sa mga miyembro nito sa Abril ngayong taon.Inilahad ni SSS Chairman Amado Valdez na hiniling na ng ahensiya kay Pangulong Duterte na gawing 14% ang contribution rate ng mga miyembro mula sa dating 11%.Depensa ni Valdez, layunin ng contribution rate increase na mapababa ang epekto ng pagtaas ng pension rate noong nakalipas na taon.Nilinaw din ng opisyal na hindi naman umano mararamdaman ng mga SSS member ang epekto ng naturang hakbangin, dahil two thirds nito ay sagot ng kumpanya ng mga ito.Iginiit naman ni Trade Union Congress of the Philippines (TUCP) spokesman Alan Tanjusay na hindi tamang ang dagdag-kontribusyon ang maging tanging paraan upang mapanatiling buhay ang pondo ng SSS.Aniya, mali rin ang timing ng dagdag-kontribusyon sa mga miyembro ng SSS, na naaapektuhan ngayon ng kabi-kabilang taas-presyo na epekto ng Tax Reform Acceleration and Inclusion (TRAIN) Law.Sinabi ni Tanjusay na aapela sila sa Pangulo upang ibasura ang contribution rate hike.
MRT ligtas pa ring sakyan — DOTr __:__ Ligtas pa ring sakyan ang Metro Rail Transit (MRT)-Line 3.Ito ang tiniyak kahapon ni Department of Transportation (DOTr) Assistant Secretary for Rails Timothy Batan, sa kabila ng araw-araw na pagtirik ng mga tren ng MRT-3.Ayon kay Batan, walang dapat ipangamba ang publiko sa araw-araw na aberya ng MRT, dahil hindi naman ito peligroso, bagamat nagdudulot ng bahagyang abala.Batay sa record ng DOTr, tinatayang 350,000 hanggang kalahating milyong pasahero ang sumasakay sa MRT araw-araw, mula sa North Avenue, Quezon City patungong Taft Avenue, Pasay City.Sa kabila naman ng mga aberya, mas gusto pa rin umanong sumakay ng mga pasahero sa MRT patungo sa kani-kanilang destinasyon, dahil sa usad-pagong na trapiko sa EDSA.Simula nitong Lunes ay nasa walo hanggang 10 tren lang ng MRT ang bumibiyahe dahil laging nagkakaaberya ang ibang tren.Bunsod nito, lalong humahaba ang pila ng mga pasahero sa mga istasyon ng MRT.Tiniyak naman ng DOTr na bago matapos ang 2018 ay mararamdaman na ng mga pasahero ang mas mahusay na serbisyo ng MRT, dahil hindi umano sila tumitigil sa patuloy na paggawa ng paraan upang mapaghusay ang serbisyo ng naturang mass rail system.
Albay nagpasaklolo na sa UN __:__ LEGAZPI CITY – Nakikipag-ugnayan na ang pamahalaang panglalawigan ng Albay sa iba’t ibang international agency para matiyak na sapat ang maipagkakaloob na tulong sa aabot na sa 85,000 evacuees sa lalawigan, habang pinaghahandaaan ng mga lokal na opisyal ang hanggang tatlong-buwang worse case scenario sa maya’t mayang pagsabog ng Bulkang Mayon.Sinabi ni Dr. Cedric Daep, hepe ng Albay Public Safety and Emergency Management Office (APSEMO), na ilan sa mga ahensiyang hiningan nila ng tulong ay konektado sa United Nations (UN).Gayunman, sinabi ni Daep na nais munang matukoy ng pamahalaang panglalawigan ang partikular na tulong na kanilang hihiliingin, kaya naman tuluy-tuloy silang nagsasagawa ng assessment sa mga evacuation center.Aniya, batay sa paunang assessment ay kulang ang mga tent para mabawasan ang siksikan sa karamihan ng mga evacuation center, na may kasalukuyang classroom to evacuees ratio na 1:180.Hanggang kahapon, pumalo na sa 21,987 pamilya o 84,425 katao ang nananatili sa mga evacuation center.Bukod sa UN, umaapela rin ng tulong ang Albay sa iba pang dayuhang aid group na karaniwan nang umaayuda sa mga bakwit ng Mayon, gaya ng Japan International Cooperation Agency (JICA), at ng Spanish Agency for International Development Cooperation (AECID).Ayon kay Daep, inaasahan nilang higit na tututukan ng JICA at AECID ang rehabilitasyon ng lalawigan.Nagsimula na ring bumuhos ang pondo at mga donasyon mula sa iba’t ibang lokal na pamahalaan at non-government agencies, na umaabot na sa P28 milyon, ayon kay Eva Grageda, acting head ng Provincial Social Welfare and Development Office.Una nang nagbigay si Pangulong Rodrigo Duterte ng P20 milyon sa mga lokal na pamahalaan para sa mga gastusin ng mga bakwit, at nangakong magbibigay pa ng karagdagang P50 milyon.Hindi naman masabi ng Philippine Institute of Volcanology and Seismology (Phivolcs) kung kailan titigil sa pag-aalburoto ang Mayon, kasabay ng pahayag na inaasahang magbubuga pa ang bulkan ng hanggang 50 million cubic meter ng volcanic materials.Muling naitala ang pagsabog ng Mayon kahapon bandang 8:13 ng umaga, 9:25 ng umaga, at 11:56 ng umaga.May kabuuang 298 lindol din sa Mayon ang naitala sa nakalipas na 24 na oras, higit pa sa doble ng mga naitala sa nakalipas na araw—na malinaw na indikasyon ng malakas na pagsabog ng bulkan, ayon sa Phivolcs.Nagsagawa rin kahapon ng aerial inspection sa Mayon ang mga tauhan ng Phivolcs upang maidetalye ang volcanic deposits ng bulkan na posibleng makapinsala sa lalawigan, ayon kay Maria Antonia Bornas, science research specialist ng ahensiya.Naalarma na rin ang Department of Environment and Natural Resources (DENR) sa kalidad ng hangin sa mga bayan na nasa paligid ng bulkan dulot na rin ng ilang araw nang pagbubuga nito ng makapal na abo.Tinawag ni Nathan Campo, environmental specialist ng Environmental Management Bureau (EMB)-Region 5, na “acutely unhealthy” ang hangin sa Albay, na lubhang mapanganib sa mga residente.
Hinamon ng suntukan, nag-ala Samurai __:__ RAMOS, Tarlac – Kritikal ang isang driver makaraang tagain ng Samurai sword o katana sa mukha ng kanyang sinakal na pamangkin sa Barangay Poblacion Center, Ramos, Tarlac.Kinilala ni SPO1 Ritchel Antonio ang biktimang si Arnold Madriaga, 55, habang ang suspek naman ay si Richard Facun, 36, may asawa, mekaniko, kapwa residente ng nasabing lugar.Napag-alaman na dakong 9:00 ng gabi nang lasing na dumating sa bahay si Madriaga at pinagmumura ang pamangkin bago hinamon ng suntukan.Dahil lasing din si Facun ay nagtungo ito sa kanyang kuwarto at kinuha ang kanyang katana at tinaga sa mukha ang tiyuhin.Patuloy na ginagamot ang biktima sa ospital habang kusang sumuko ang suspek sa pulisya.
Most wanted sa droga, tiklo __:__ ROSARIO, Batangas – Arestado ang isang kabilang sa most wanted person dahil sa kinakaharap na kasong may kinalaman sa ilegal na droga sa Rosario, Batangas.Sa bisa ng arrest warrant, nasakote ng pulisya si Giene Landicho, 46, sa Barangay Poblacion C, sa nasabing bayan.Nabatid sa report ng Batangas Police Provincial Office (BPPO) na dakong 2:00 ng hapon nitong Lunes nang maaresto ang suspek sa Barangay Poblacion C sa Rosario.Nahaharap si Landicho sa kasong paglabag sa Comprehensive Dangerous Drugs Act (RA 9165) at pinaglalagak ng P240,000 piyansa para sa kanyang pansamantalang paglaya.
4 todas sa panlalaban __:__ CABANATUAN CITY – Apat na suspek ang napatay sa magkahiwalay na drug bust at checkpoint operation sa Nueva Ecija simula 3:00 ng umaga nitong Sabado hanggang 3:00 ng umaga nitong Linggo, ayon sa pulisya.Sa Gapan City, bandang 3:00 ng umaga nang mapatay sa buy-bust si Eddie Boy Manalastas sa Barangay Mangino, Gapan City, makaraan umanong manlaban at barilin ang isang undercover policeman na binentahan umano nito ng hinihinalang shabu kapalit ng P1,000 marked money.Dalawa namang hindi pa kilalang motorcycle rider ang nakipagbarilan umano sa mga tauhan ng 1st Provincial Mobile Force Company sa checkpoint sa Gov. Joson Road sa Gapan bandang 2:14 ng umaga ng Linggo. Ginantihan ng putok at napatay ang dalawa.Sa bayan ng San Antonio, dakong 3:15 ng umaga ng Linggo nang paputukan umano ni Alexander Bernardino, 45, ang checkpoint matapos parahin ng mga awtoridad ang minamaneho niyang checkpoint sa San Mariano-Lawang Cupang Road.
Mag-asawang dayo huli sa P18-M shabu __:__ ILOILO CITY – Aabot sa P18 milyon halaga ng shabu ang nakumpiska mula sa isang mag-asawa sa anti-drug operation sa Dumangas, Iloilo, nitong Linggo.Ayon kay Police Regional Office (PRO)-6 director Chief Supt. Cesar Hawthorne Binag, ang nasamsam sa nasabing operasyon, na pinangunahan ni Senior Supt. Marlon Tayaba, ng Iloilo Police Provincial Office (IPPO), ang pinakamalaking nakumpiska sa buong Western Visayas.Aabot sa isang kilo ng shabu ang nakuha mula kay Jose Alberto Pinaga at sa live-in-partner niyang si Maebelle Belmonte, kapwa tubong Silay City, Negros Occidental.Mula sa Batangas, nagbiyahe sina Pinaga, 32, at Belmonte, 30, sa Roll on-Roll off (RoRo) Ports. Sakay sa nirentahang van, nagtungo sila sa pantalan sa Malay, Aklan at dumiretso sa timog-silangan ng Dumangas Port, kung saan muli silang maglalayag patungong Negros Occidental.Sinabi ni Tayaba na habang naghihintay sa pantalan, nilapitan ang mga suspek ng undercover police para bumili ng dalawang sachet ng shabu sa halagang P50,000.Sa pag-iinspeksiyon sa gamit ng dalawa, isang mas malaking pakete ng shabu ang nadiskubre, na tinatayang nasa isang kilo.Sa imbestigasyon, pinangalanan umano ni Pinaga ang kanyang mga contact sa Negros Occidental, na nagbunsod upang maaresto ng Negros Occidental Police Provincial Office si Corazon Vergel sa Bacolod City.Nakumpiska ng mga pulis mula sa senior citizen na si Vergel ang shabu na aabot sa P180,000.
P500k shabu, 13 armas sa bahay ng college president __:__ Pinaghahanap ngayon ng pulisya at militar ang presidente ng isang state-run college na nakatakas sa drug raid sa kanyang staff house sa Arakan, North Cotabato nitong Lunes ng madaling araw, kung saan nasamsam ng mga awtoridad ang 13 matataas na armas at aabot sa P500,000 halaga ng shabu.Ayon sa North Cotabato Police Provincial Office (NCPPO), napag-alaman sa intelligence report na may direktang ugnayan sa teroristang grupo ng Bangsamoro Islamic Freedom Fighters (BIFF) si Dr. Samson Molao, presidente ng Cotabato Foundation College of Science and Technology (CFCST), bukod pa sa hinalang sangkot ito sa kalakalan ng ilegal na droga sa lalawigan.Sa pangunguna ni Philippine Drug Enforcement Agency (PDEA) Director for Special Enforcement Services Levi Ortiz, katuwang ang pulisya sa Central Mindanao, sa bisa ng search warrant ay sinalakay ang staff house ni Molao sa Barangay Doroluman sa Arakan bandang 3:00 ng umaga nitong Lunes.Bukod sa nasabing halaga ng shabu, kabilang sa 13 armas na nasamsam sa bahay ni Molao ang AK-47, M-14, at M-16 rifles.Ayon sa report ni PDEA-Region XII Director Valente Cariño, bagamat wala sa lugar si Molao ay inaresto ng mga awtoridad ang limang lalaki na naabutan sa bahay.Taong 2014 nang mapatay si CFCST Vice President Delfin Moreno, makaraang batikusin si Molao. Dahil dito, nagkasa ng kilos-protesta ang mga estudyante ng kolehiyo upang hilingin ang pagpapatalsik sa puwesto sa presidente noong 2016.Tinambangan naman at nasugatan si CFCST Administrator Cedric Mantawil at ang propesor na si Harris Sinolinding, kapwa sumuporta sa nasabing protesta, sa magkahiwalay na ambush noong 2017 at 2016, ayon sa pagkakasunod.Iniuugnay din sa nasabing kontrobersiya ang pagpatay sa nakababatang kapatid ni Sinolinding na si Dr. Sahid Sinolinding, na pinaslang sa kanyang klinika sa Cotabato City noong Mayo 18, 2017.
Pekeng P1,000, nagkalat sa Valenzuela __:__ Magkahiwalay na inaresto ang dalawang lalaki makaraang magbayad ng pekeng P1,000 bill sa ilang establisimyento sa Valenzuela City.Dakong 10:00 ng umaga nitong Sabado nang nadakip si Antonio “Tony” Develleres, 48, ng Ambaclao Street, Barangay Baesa, Quezon City, makaraang umorder ng pagkain sa isang fast food chain sa Mac Arthur Highway sa Karuhatan Market, Bgy. Karuhatan, at nagbayad umano ng pekeng P1,000 bill.Matapos masuklian ng mahigit P900 ay kagaad umanong umalis ang suspek nang hindi nakuha ang order, bago dumiretso sa isa pa at katabing fast food chain. Napansin naman ng cashier ng naturang kainan na peke ang ipinambayad na pera ni Develleres, na ipinarating sa security guard kaya inaresto ang suspek.Sa imbestigasyon ay sinabi ng suspek na isang alyas “Botchok” na taga-Marulas ang nagsu-supply umano sa kanya ng pekeng pera.Samantala, nadakip naman sa Valenzuela Cockpit Sports Arena sa Mac Arthur Highway, Valenzuela City, si Serling Padua, 35, ng Bgy. Potrero, Malabon City dahil pagbabayad ng P1,000 para sa P150 entrance fee sa establisimyento bandang 10:00 ng umaga nitong Linggo.Napansin umano ng kahera na peke ang pera kaya tumawag ng barangay tanod na dumakip kay Padua.Kakasuhan ng estafa at paglabag sa Article 168 ng Revised Penal Code o illegal possession and use of false treasury/bank note ang mag suspek, habang dinala sa Bangko Sentral ng Pilipinas ang mga pekeng pera.
BBL muna bago Cha-cha — Sen. Bam __:__ Mas pagtutuunan ng pansin ng Senado ang pagpapasa sa Bangsamoro Basic Law (BBL) bilang batas, kaysa pagbabago sa Saligang Batas.Ayon kay Sen. Bam Aquino, ang pagpapasa ng BBL ang maghahatid ng kapayapaan at kasaganaan sa Mindanao at sa buong bansa.“Uunahin na natin ang pagpasa sa BBL. We need this law in order to address urgent and pressing issues in the Bangsamoro region. A number of senators have agreed to pass this by March, even ahead of any Cha-cha,” ani Aquino.Aniya, malinaw ang mensahe ng mga lider sa Mindanao na ang pagsasabatas ng BBL ang isa sa mga solusyon para maibsan ang karahasan at gulo sa Bangsamoro, batay na rin sa isinagawang konsultasyon sa Marawi City at sa Maguindanao.Nagkakaisa, aniya, ang Senado, mula sa mayorya hanggang sa minorya, na kailangan ang BBL upang puksain ang karahasan at mapabilis ang pag-unlad ng rehiyon sa pamamagitan ng awtonomiya.“Huwag nating ipantapat ang karahasan sa terorismo. Kapayapaan at kasaganaan ang ating ipantatapat dito sa pamamagitan ng BBL,” anang senador.Inihain ni Aquino ang Senate Bill No. 1661 na nagsusulong sa pagpapasa sa BBL bilang batas.Bago nabuo ang nasabing panukala, kinonsulta muna ni Sen. Bam ang ilang sektor, kabilang ang Bangsamoro Transition Commission (BBL), upang maiakma ang panukala sa kasalukuyang pangangailangan ng rehiyon.
Alerto: Mayon mayroon pang ibubuga __:__ LEGAZPI CITY – Mga batong kasing laki ng kotse at bahay ang makikitang gumugulong pababa sa paanan ng Bulkang Mayon, sa muli nitong pagsabog nitong Lunes.Subalit ang mga higanteng bato na ito at ang sangkatutak na abo at pyroclastic materials na ibinuga ng bulkan ay maliit na bahagi lamang ng 50 million cubic meters ng volcanic materials na inaasahan ng mga eksperto na ibubuga pa ng Mayon bago tuluyang kumalma.Sinabi ni Undersecretary Renato Solidum, director ng Philippine Institute of Volcanology and Seismology (Phivolcs), na ang pagtaya sa 50 million cubic meter ejectable materials ay batay sa computation na ibinase sa mga nakalipas na pagsabog ng bulkan.“So we cannot really say at this point as to how long the Mayon rumbling would be,” sabi ni Solidum.Sinabi naman ni Paul Alanis, senior volcanologist, na may posibilidad na ang 50 million cubic materials volcanic materials ay ibubuga ng Mayon sa serye ng malalakas na pagsabog, o maaari namang sa mga pagputok na nasaksihan sa Mayon sa nakalipas na mga linggo.“It is still 50-50 chance. We could not make a definitive answer on that,” sagot ni Alanis nang tanungin kung kailan itotodo ng bulkan ang pagsabog bago ito tuluyang kumalma.Simula Enero 13 hanggang Enero 25, tinaya ng Phivolcs na aabot na sa 25 million cubic meters ng volcanic materials ang naibuga ng Mayon.Subalit ang 25 million cubic meter materials ay 30 porsiyento lamang ng inaasahang output. Ang nasabing bilang ay hiwalay sa 50 million cubic meter pa na inaasahan ng mga volcanologist na ibubuga ng Mayon sa mga susunod na araw o linggo.Nananatili ang Alert Level 4 sa Mayon hanggang kahapon, at may kabuuang 21,880 pamilya o 84,339 na katao ang kasalukuyang nakatuloy sa 77 evacuation center sa mga siyudad ng Legazpi, Ligao, at Tabaco, at sa mga bayan ng Guinobatan, Camalig, Daraga, Sto. Domingo, Bacacay, at Malilipot.
Tokhangers armado vs ‘Tokbang’ __:__ Ipinagdiinan ng Philippine National Police (PNP) ang pangangailangan ng mga pulis ng armas, bilang self defense sa pagsasagawa ng “Oplan Tokhang”.Ayon kay PNP chief Director General Ronald dela Rosa, kahit na ang “true spirit” ng Oplan Tokhang ay pagkatok sa bahay ng mga drug suspect upang hikayatin silang sumuko, hindi maiiwasan ang bayolenteng kumprontasyon.“Let us make this clear, ‘yung ating Tokhangers armed ‘yan, naka-short FA (firearms) sila for self-defense. Pero sa likod niyan meron ‘yang long FA na security nila,” sabi ni Dela Rosa.“What if pagkatok mo, pag-open ng door, eh, diretso tapon ng granada? Hindi ba? Ang dami nangyaring ganoon kaya imbes Tokhang, ‘Tokbang’. Nagkabarilan na,” dagdag niya.Sinabi ni Dela Rosa na kahit sinanay, dinisiplina at sinala ang mga Tokhangers upang maiwasan ang pagdanak ng dugo at lahat ng kapalpakan sa unang Oplan Tokhang, walang kasiguraduhan na sila ay hindi lalaban sa oras na malagay sa panganib ang kanilang buhay.“Rest assured, hindi kami mangunguna ng ‘blood-letting ceremonies.’ Pero kapag pumutok sila (drug suspects), eh ‘di putok din kami. Alangan namang pabayaan namin sila na upakan kami,” aniya.Gayunman, para sa dalawang Makabayan bloc lawmakers ay hindi pa rin mapagkakatiwalaan ang PNP sa “Tokhang” operations.“We cannot trust the Philippine National Police to truly serve and protect the people after the many killings that have been reported with little to no cases filed and solved in the courts,” sinabi kahapon ni ACT-Teachers Party-List Rep. Antonio Tinio.“Relaunching the Oplan Tokhang double barrel with thousands of cases of its victims still waiting to seek justice is alarming,” ani Tinio.Tinuligsa ni Tinio at ng kanyang co-nominee, si ACT-Teachers Rep. France Castro, ang bagong bersiyon ng Tokhang at sinabing ito “still targets the poor and turns a blind eye on big-time drug suppliers and pushers.”Samantala, aabot sa 563 drug suspects ang sumuko habang walang iniulat na namatay sa unang araw ng pagbabalik ng Oplan Tokhang nitong Lunes, kinumpirma kahapon ng PNP.
Fake news, hate speech ipatitigil ni Andanar __:__ Kakausapin at kukumbinsihin ni Presidential Communications Operations Office (PCOO) Secretary Martin Andanar ang online groups na sumusuporta kay Pangulong Duterte na itigil ang pagpapakalat ng maling balita at hate speech sa social media.Ipinangako ito ni Andanar sa pagdinig ng senate committee on information kaugnay ng fake news, kung saan tinawagan siya ng pansin ni Senador Bam Aquino.“Sana siguruhin n’yo na ang miyembro ng inyong opisina, hindi gumagawa ng misinformation, disinformation and hate speech,” pakiusap ni Aquino kay Andanar.“Iyong batikos walang namang problema, iyong kritisismo wala ring problema, pero kapag humahantong na sa peke, sa panloloko o sa mararahas na pananalita, sana magkaisa tayo na itigil na ito,” dagdag ni Aquino.Pinayuhan naman ni committee chairperson Senador Grace Poe si Andanar na linisin ang kanilang hanay, partikular na si Assistant Secretary Mocha Uson.Ayon kay Poe, dapat malinaw kay Uson kung ano ang kanyang posisyon at maghinay-hinay din sa pagkokomento.Samantala, pinadadalo ng komite ang administrator ng “Silent no More” na si Coco Dayao.“Some bloggers claimed that their posts were personal expressions or mere opinions and are therefore not subject to a journalist’s code of ethics. In my view, bloggers are not above libel laws. You cannot just attack a person without basis, and then hide behind the skirt of free expression. I think one must have the courage to stand by what he has written and posted publicly,” ani Poe.
Faeldon sa Pasay City Jail mag-oopisina __:__ Nailipat na kahapon ng tanghali sa Pasay City Jail si dating Bureau of Customs (BoC) Commissioner at bagong Office of Civil Defense (OCD) Nicanor Faeldon mula sa Senado, kung saan siya nakapiit simula noong Setyembre 2017 makaraang ma-contempt.Mismong ang mga tauhan ng Office of Sergeant-at-Arms ng Senado ang nagdala kay Faeldon sa loob ng male dormitory ng Pasay Jail dakong 12:02 ng tanghali, matapos ang pormal na koordinasyon sa pamunuan ng piitan.Mistulang celebrity pa na pinagkaguluhan ng mga bilanggo at mga dalaw ang pagdating ni Faeldon, na malapad ang pagkakangiti habang nakasuot ng itim na T-shirt na nasusulatan ng “Truth is Justice”, sa Pasay City Jail.Lunes nang iutos ng Senate Blue Ribbon Committee ang paglilipat ng piitan kay Faeldon mula sa Senado, matapos na magkainitan sa pagdinig ang dating komisyuner at si Senador Richard Gordon, chairman ng komite, kaugnay ng umano’y katiwalian sa tara system sa BoC.Gayunman, hindi natuloy ang paglilipat kay Faeldon sa male dormitory ng bilangguan dahil umano marumi at mabaho sa lugar, at sinasabing posibleng magkasakit doon ang dating komisyuner.WALANG SPECIAL TREATMENT Sinabi ni Senior Insp. Orlando Alicante, deputy director ng Pasay City Jail, na ilalagay si Faeldon sa cuerna, sa ikalawang palapag, kung saan may sarili itong selda at walang kasama, para na rin umano sa kaligtasan ng opisyal.Ayon kay Bureau of Jail Management and Penology (BJMP) Spokesperson Xavier Solda, walang bintana at napakainit sa pagkukulungan kay Faeldon.“Eksakto lang na ikaw ay hihiga, tatayo, at meron lang ho sigurong dalawang dangkal na espasyo na puwede kang umikot. ‘Yun lang,” sabi ni Solda.“Wala pong special treatment sa pag-detain sa dating Customs commissioner,” sabi naman ni Alicante. “Siya ay pangkaraniwang detainee dito po sa aming piitan.”Una nang nagkasundo ang mga senador na panatilihing in contempt at patuloy na idetine si Faeldon, pero sa halip na sa Senado ay ipinalipat ito sa karaniwang piitan sa Pasay, dahil na rin sa pagmamatigas at sa inasal nito sa pagdinig nitong Lunes.SA KULUNGAN MAG-OOPISINA Tumanggi naman ang Malacañang na makialam sa paglilipat sa OCD deputy administrator, sinabing maaari namang mag-opisina si Faeldon kahit nasa loob ng kulungan.“He is appointed to OCD, which is a policy making body, so our position is he can perform his tasks wherever he may be, even in jail,” sinabi ni Presidential Spokesman Harry Roque sa press conference sa Marawi City.Nang tanungin kung makikialam ang Malacañang sa kaso ni Faeldon, sinabi ni Roque: “We have never intervened in the legislative process. I don’t think the President will begin now.”
87-anyos dedbol sa bundol __:__ ZARAGOZA, Nueva Ecija – Patay ang isang 87-anyos na lalaki matapos na masagasaan ng isang humaharurot na motorsiklo sa Sta. Rosa-Tarlac Road sa Barangay Pantoc sa Zaragoza, Nueva Ecija, nitong Sabado ng umaga.Kinilala ng Zaragoza Police ang biktimang na si Leoncio Camus, biyudo, ng nasabing barangay.Bahagya namang nasugatan ang motorcycle rider na si Allan Balagtas, 51, binata, ng Bgy. Papaya, San Antonio; at ang angkas niyang si Michael Sta. Ana, 19 anyos.Batay sa imbestigasyon ng pulisya, bandang 4:50 ng umaga at tinatahak si Balagtas ang highway sakay sa Rusi motorcycle (CC-60402) nang bigla umanong tumawid ang matanda at nabangga ng motorsiklo.
Mag-asawa patay, 2 anak sugatan sa aksidente __:__ BUTUAN CITY – Patay ang tricycle driver at kanyang misis habang sugatan naman ang dalawa nilang anak na paslit nang sumalpok sa nakahintong truck ang minamaneho niyang tricycle sa Surigao City nitong Linggo ng gabi, iniulat ng pulisya kahapon.Ayon sa flash report sa regional command at tactical operation center ng Police Regional Office (PRO)-13 sa Butuan City mula sa Surigao City Police, kaagad na binawian ng buhay ang mag-asawa dahil sa aksidente.Batay sa paunang imbestigasyon ng Surigao Police, pababa ang kalsadang tinatalunton ng tricycle na minamaneho ni Jhuney Ytom Labandero, 30, Payawan 1 sa Barangay Luna, Surigao City nang mawalan siya ng kontrol sa sasakyan at aksidente itong sumalpok sa Fuso Wing Van truck na nagpapagasolina bandang 6:30 ng gabi nitong Linggo.Kaagad na nasawi ang driver at misis niyang si Jenefer Labandero, 24, kapwa ng Bgy. Luna, Surigao City, habang sugatan at nagpapagaling na sa Surigao City Hospital ang apat na taong gulang nilang anak na lalaki, at ang kanilang bunso, isang babaeng dalawang taong gulang.
Tanod, 5 pa dinakma sa drug den __:__ CAMP MACABULOS, Tarlac City – Naging matagumpay ang raid na isinagawa ng mga tauhan ng Provincial Investigation Branch (PIB) at Tarlac City Police Station, at naaresto ang anim na umano’y drug pusher, kabilang ang barangay tanod na high-value target ng pulisya, sa Barangay Capehan, Tarlac City, nitong Linggo ng umaga.Ang operasyon ay pinangunahan ni Supt. Luis Munar Ventura, Jr., hepe ng PIB, sa pakikipagtulungan nina Tarlac City Police Chief Supt. Bayani Razalan, at Philippine Drug Enforcement Agency (PDEA)-Region 3.Arestado sina Danica Roa, 44; Ronald Roldan, 37; Miami Roa, 35; Ricky Candelaria, 42; Jonicalina Aurelio, 43; at Danny Montemayor, 54, barangay tanod at kabilang sa high-value target ng lokal na pulisya.Napag-alaman na ang umnao’y drug den sa lugar ay sinasabing minamantine ni Danica, na kilala bilang drug pusher, at binabantayan umano nina Roldan at Montemayor.Ayon sa report, isang police asset ang nakabili ng isang transparent plastic sachet ng hindi matiyak na gramo ng shabu, kapalit ng P500 marked money.Habang iniimbestigahan ay nakasamsam pa umano mula sa mga suspek ng siyam na transparent plastic sachet ng hindi pa tukoy na gramo ng shabu, at drug paraphernalia.
2 holdaper tigok sa shootout __:__ Patay ang dalawang hinihinalang holdaper matapos umanong makipagbarilan sa mga pulis sa Malolos Ctiy, Bulacan kahapon ng madaling araw.Ayon kay Supt. Heryl Bruno, hepe ng Malolos City Police, tinangay umano ng mga suspek ang mga gamit ng biktimang si Yulbert De Guzman, manager ng isang restaurant.Sinabi ni Supt. Bruno na nakapagsumbong sa pulisya ang biktima at kaagad na rumesponde ang mga awtoridad.Aniya, naabutan ng mga pulis ang mga suspek sa Ople Road sa Barangay Bulihan, na nakipagbarilan umano sa halip na sumuko sa mga awtoridad.Nang gumanti ang mga pulis, nagtamo ng mga tama ng bala sa iba’t ibang bahagi ng katawan si De Guzman.May hinala ang pulisya na ang mga suspek din ang posibleng nasa likod ng iba pang insidente ng panghoholdap sa Malolos.
5 NPA officials, 16 pa sumuko __:__ CAMP BANCASI, Butuan City – Isang umano’y supply officer, tatlong squad leader, at isang medical officer ng New People’s Army (NPA) ang boluntaryong sumuko sa 25th Infantry (Fireball) Battalion (25th IB) ng Philippine Army sa isang-linggong peace antdevelopment activities sa mga lugar sa hangganan ng Agusan del Sur at Compostela Valley (ComVal), ayon kay 25th IB Civil Military Operations (CMO) officer Capt. Alan Bapara.Bukod dito, 16 na miyembro rin ng NPA Solid Mass Organization (SMO) ang sumuko nang walang bitbit na armas sa mga tauhan ng 25th IB simula nitong Enero 20, ayon kay Capt. Bapara.Aniya, kasapi ng Pulang Bagani Command 8-SRC 1, ng SDG Section 3-SRC 4 ng guerilla-Front Committee 15 ng CPP-NPA Southern Mindanao Regional Committee (SMRC) ang limang opisyal na sumuko.Pansamantalang hindi pinangalanan ang tatlong squad leader at isang supply officer ng Barangay Sta. Emelia, Veruela, Agusan del Sur; at medical officer mula sa Purok 7, Bgy. Salvacion, Monkayo, Comval na nagsisuko sa militar sa tulong ng mga lokal na opisyal.“Their voluntary surrender was due to the experienced hardships, homesick, fear of death and most of all the realization of the futility of their cause in the organization,” sabi ni 25th IB Commander Lt. Col. Oscar B. Balignasay Jr.
Ex-Palawan governor, ipinaaaresto __:__ Ipinaaaresto ng Sandiganbayan si dating Palawan Governor Joel Reyes kaugnay ng paghatol sa kanya sa kaso ng maanomalyang renewal ng small-scale mining permits.Nabatid na si Reyes ay ipinaaresto ng Third Division ng korte matapos nitong aprubahan ang urgent motion na iihain nitong Enero 8 ng prosecution na kanselahin ang kanyang piyansa at agarang ikulong siya muli.“Let a warrant of arrest be issued against accused Joel T. Reyes,” ito ang nakasaad sa Sandiganbayan division sa dalawang pahinang resolusyon.Noong Enero 5 ay pinawalang-sala si Reyes ng Court of Appeals sa kasong murder kaugnay ng pagpaslang sa environmentalist at broadcaster na si Gerry Ortega noong 2011.
Term extension, haharangin sa pag-amyenda ng Konstitusyon __:__ Hindi papayagan ng Simbahang Katoliko na makalusot ang panukalang term extension sa isusulong na Charter Change (ChaCha) ng mga mambabatas.Ayon kay San Beda College Graduate School of Law Dean Fr. Ranhilio Aquino, isa sa mga itinalaga ng Pangulo sa 25-member consultative committee, ang Kongreso pa rin ang magtatakda ng panibagong konstitusyon at hindi ang nasabing committee.Tiniyak ni Aquino na mahigpit siyang magbabantay upang walang makalusot na probisyon na isang pagmamalabis sa konstitusyon.Ipinaliwanag ni Aquino na ang tungkulin ng consultative committee bilang mga eksperto sa Saligang Batas ay suriin ito at makapagbalangkas ng naaangkop na hakbang para sa pag-amyenda nito.Nanindigan siya na ang pag-amyenda ng konstitusyon ay dapat na nakatuon sa layuning mapaganda ang pamamahala ng bansa sa pagsusulong ng pagkakaroon ng mas epektibong Saligang Batas, at hindi para sa pansariling interes ng mga mambabatas tulad na lamang ng term extension.Sinabi pa ng pari na mayroon nang draft constitution ang Mababang Kapulungan ng Kongreso kung kaya’t iginigiit ng mga kongresista ang pagsusulong ng pagrebisa o pag-amyenda ng Saligang Batas kahit walang partisipasyon ang Senado.“I just have to tell this to the people, I don’t think that they should think that the consultative committee will cast a new constitution by itself kasi sa totoo lang may draft na constitution na hawak-hawak na ng Lower House and that is why they are pushing to be able to introduce revisions or amendments to the constitutions kahit wala na ang Senado because may draft na sila, so iba yung trabaho namin talaga its not to write from zero,” aniya.Itinuturing ni Aquino na isang karangalan ang kanyang pagkakabilang sa komite.“I would be doing our country a service by contributing what I can naman sa pagbabalangkas ng isang bagong saligang batas and seeing to it na I serve as some kind of a watch-dog against some excesses that may find a way into the constitution…” pagtitiyak niya.
Oplan Tokhang nagbalik na __:__ Sinimulan kahapon ang pagbabalik ng Oplan Tokhang sa katimugang bahagi ng Metro Manila.Sinabi ni Chief Supt. Tomas Apolinario Jr., director ng Southern Police District (SPD), na tig-tatlong bahay sa lungsod ng Parañaque, Taguig at Muntinlupa ang target ng pulisya sa operasyon na inumpisahan dakong 1:00 ng hapon.Sa ilalim ng Oplan Tokhang, bibisitahin ng mga tinatawag na Tokhanger ang mga bahay ng mga hinihinalang drug personality at kukumbinsihin silang sumuko at magpagamot.Ayon kay Apolinario, dumaan sa mabusising seminar sa mga nakalipas na araw ang mga napiling Tokhanger para maging magaling sa paghikayat na sumuko ang mga nasa drug watchlist.Magmula kahapon, asahang pagsusunud-sunorin na ng pulisya ang pagpapasuko sa mga indibiduwal na sangkot sa ilegal droga sa katimugang Metro Manila kabilang ang Pasay, Makati, Las Pinas at Pateros.Noong Disyembre, itinigil ni Pangulong Duterte ang Oplan Tokhang at inilipat ang pamumuno ng laban kontra droga sa Philippine Drug Enforcement Agency mula sa pulisya matapos ang matinding batikos na inani nito dahil sa libu-libong namatay sa anti-drug operations.
Makati pinakamayaman pa rin __:__ Ang Makati City pa rin ang pinakamayamang lungsod sa bansa, ayon sa Department of Finance (DOF) Umabot sa P34.46 bilyon ang equity ng Makati, sabi ng DOF.Ikalawa ang Quezon City na may P31.13 bilyon, ikatlo ang Pasig City (P20.03 bilyon), ika-apat ang Maynila (P13.13 bilyon), ika-lima ang Zamboanga City (P10.46 bilyon) ika-anim ang Cebu City (P7.88 bilyon), pang-pito Caloocan City (P6.9 bilyon), pang-walo ang Marikina City (P4.88 bilyon), pang-siyam ang Calamba City (P4.68 bilyon), at pang-10 ang Cagayan De Oro City (P4.67 bilyon).Ikinagalak ni Caloocan Mayor Oscar Malapitan ang pag-angat sa puwesto kanyang lungsod, na pang-walo noong 2016 at 2017.Umaasa si Malapitan na lalo pang aangat ang Caloocan dahil sa mas masiglang pagnenegosyo sa lungsod kasabay ng pag-usbong ng mga imprastruktura at maayos na pangongolekta ng buwis.Bilang patunay ng pag-unlad, pinarangalan ng Bureau of Local Government Finance ang Caloocan bilang ikalawang lungsod sa Metro Manila na may pinakaepektibong koleksyon ng buwis.Nalampasan umano ng lungsod ang target na koleksyon noong 2016 ng 121 porsiyento.Sa kasalukuyan, may 1,800 taxpayers ang nagbabayad ng buwis kada araw ngayong Enero.
BIR employees, humirit ng umento __:__ Humihingi sa Malacañang ang mga empleyado ng Bureau of Internal Revenue (BIR) ng umento dahil sila anila ang nagpupuno ng 80 porsiyento ng national budget.“If President Duterte can unilaterally order the salary hike for soldiers and policemen there is no reason that he can do the same for BIR workers, the lifeblood of the government,” sabi ng isang revenue district officer.Ayon sa isang source sa BIR, humiling ng pagtaas sa suweldo ang mga opisyales at manggagawa ng kawanihan dahil sa tingin nila ay malabong maipasa ang panukalang batas na ipantay ang kanilang suweldo sa binibigay sa mga nagtatrabaho sa mga government corporation tulad ng Social Security System (SSS) at Government Service Insurance Service (GSIS).Sinabi rin ng source na kulang ng tauhan ang kawanihan dahil hindi ito makaakit ng magagaling na abogado at certified public accountants dahil napakaliit ng suweldo.Ang bayad ng BIR sa isang bagong CPA ay P25,000 at P28,000 para sa abogado, mas mababa sa suweldo ng clerk sa government-owned enterprises.Dahil dito, maraming bagong BIR employee ang nagre-resign at lumilipat sa mga pribadong tanggapan kung saan mas mataas ang bayad.
Autopsy ng dengue victims, pinipigilan __:__ Ibinunyag kahapon ni Public Attorney’s Office (PAO) chief Persida Acosta na may mga pumipigil sa mga kamag-anak ng mga batang namatay sa dengue na naturukan umano ng Dengvaxia vaccine na isailalim sa autopsy ang kanilang mga bangkay.Sinabi ni Acosta na nakatanggap siya ng report mula sa Volunteers Against Crime and Corruption (VACC) na may naninira sa PAO sa mga magulang ng mga nasawing bata para mahikayat sila na huwag na silang ipa-autopsy.Ginagawa umano ito upang hindi mabisto ang dahilan ng pagkamatay ng mga bata, sabi ni Acosta.Kinumpirma rin niya na may nadagdag sa listahan ng mga batang namatay dahil umano sa kontrobersyal na bakuna.Sinabi ni Acosta na batay sa datos ng VACC, tatlo pang bata galing sa mga probinsya ng Quezon, Laguna at Nueva Ecija ang pinaghihinalaang namatay matapos maineksiyunan ng Dengvaxia.Umapela si Acosta sa pamahalaan na huwag nang magsisihan at akuin ang responsibilidad sa kontrobersiya.Tinigil ng pamahalaan ang pagbakuna ng mga kabataang nag-aaral matapos maglabas ang advisory ang gumawa ng Dengvaxia na Sanofi Pasteur na maaaring makasama ang vaccine sa mga batang hindi pa nagkakasakit ng dengue.
 __:__ Tadtad ng saksak at wala nang buhay nang madiskubre ng ginang ang kanyang mister sa tapat ng kanilang bahay sa Taguig City, kahapon ng madaling araw.Dead on the spot si Rolyn Macabacyao y Rosas, 33, construction worker, nakatira sa Purok 15, Barangay Tanyag ng nasabing lungsod.Sa ulat na ipinarating ng Southern Police District (SPD), nadiskubre ni Vilma, misis ni Macabacyao, ang bangkay ng biktima sa tapat ng kanilang bahay, dakong 3:00 ng madaling araw.Napag-alaman na lumabas sa bahay ang biktima upang magpahangin nang sumulpot ang hindi pa nakikilalang armado at makailang beses sinaksak si Macabacyao.Mabilis na tumakas ang suspek sa hindi batid na direksiyon, bitbit ang patalim na ginamit sa krimen.Patuloy ang pangangalap ng ebidensiya upang matukoy ang pagkakakilanlan ng salarin.
Ex-convict binistay habang namamasada __:__ Pinagbabaril ang isang tricycle driver, na dating bilanggo, ng hindi pa nakikilalang lalaki na sakay sa motorsiklo sa Caloocan City, nitong Sabado ng gabi.Ayon sa imbestigador na si PO1 John Ree Bello, dead on the spot si Roberto Alarcon, 44, ng Barangay 176 sa Bagong Silang, dahil sa mga tama ng bala sa likod at kaliwang braso.Minamaneho ni Alarcon ang kanyang tricycle sa Langit Road nang pagbabarilin ng armadong nakamotorsiklo, dakong 8:00 ng gabi.Narekober sa pinangyarihan ang limang basyo ng bala ng hindi batid na kalibre ng baril.Sinabi ni Bello na hindi sangkot sa kahit anong ilegal na aktibidad si Alarcon.Gayunman, ayon sa misis ni Alarcon, mayroong kaaway ang biktima na minsan nang nanakot ng baril.Bukod diyan, sinabi ni Sr. Inspector Dennis Odtuhan na si Alarcon ay nahaharap noon sa kasong frustrated homicide.Nagsasagawa na ng follow-up investigation upang makilala at maaresto ang suspek.
Snatcher kulong sa pambibiktima ng aktor __:__ Arestado ang isang snatcher makaraang biktimahin ang isang aktor sa Makati City, nitong Sabado ng gabi.Nakakulong sa Makati City Police ang suspek na si Johaidy Amal y Permites, 22, nakatira sa No. 8593 San Jose Street, Barangay Guadalupe Nuevo ng nasabing lungsod.Kinilala ang biktima na si Robert Angelo, Jr. y Bonoan, 23, residente ng No. 214 Banayan, East Raya Gardens, Pasig City.Sa inisyal na ulat na ipinarating ni Chief Supt. Tomas Apolinario, Jr., director ng Southern Police District (SPD), naganap ang insidente sa panulukan ng 12th at Kalayaan Avenues, Bgy. East Rembo, Makati City, dakong 6:45 ng gabi.Nakatayo ang biktima at hawak ang kanyang iPhone 7 nang sumulpot at hinablot ng suspek.Tinangkang tumakas ng suspek, ngunit agad nakahingi ng tulong ang aktor sa mga bystander na naging sanhi ng pagkakaaresto ni Amal at nabawi ang kanyang ninakaw sa biktima.Isang concerned citizen ang nag-report ng insidente sa nagpapatrulyang pulis at itinurn over sa kanila ang suspek. Nakatakdang sampahan ng kaukulang kaso si Amal sa Makati Prosecutor’s Office.
Buy-bust humantong sa shootout, 2 timbuwang __:__ Isang araw bago ang pagbabalik ng ‘Oplan Tokhang’, dalawa umanong drug personalities ang napatay sa buy-bust operation na nauwi sa shootout sa Quezon City kahapon.Kinilala ng mga imbestigador ng Quezon City Police District ang mga napatay na sina alyas Abis at Jomjom, na kapwa tinatayang nasa edad 30.Lumalabas na nagsagawa ng pre-operations ang anti-illegal drug operatives at nakumpirma na ang dalawa, at ang kanilang mga kasabwat, ay sangkot sa illegal drug trade.Dahil dito, nagsagawa ng drug sting operations ang mga tauhan ng Station Drug Enforcement Unit ng Batasan Police Station, laban sa mga suspek sa panulukan ng Bulacan at Payatas Streets sa Barangay Payatas, Quezon City, dakong 3:00 ng madaling araw kahapon.Isang poseur-buyer ang nakipagkita kay “Abis,” na nakasuot ng itim na shirt, gray short pants, at puting rubber shoes, at kay “Jomjom,” na nakasuot ng gray shirt, itim na pantalon, at gray rubber shoes.Sa pagbili ng P1,000 halaga ng ilegal na droga, nilapitan ng stand-by police officers ang dalawa na nakaramdam na pulis ang kanilang katransaksiyon.Isa sa mga suspek ang bumunot ng baril at binaril ang awtoridad at tinamaan si PO1 Leo Andres nang dalawang beses sa dibdib at masuwerteng nakaligtas sa suot na bulletproof vest.Nagmamadaling sumakay ang mga suspek sa itim na motorsiklo at humarurot pa-Payatas Road at patungong Montalban, Rizal.Samantala, tinangkang pigilan ng follow-up operatives, na nagsasagawa ng anti-criminality campaign sa lugar, ang motorsiklo ng mga suspek nang matanggap ang radio command.Gayunman, sa halip na sumuko, binalewala ng dalawa ang mga pulis at pinaputukan ang mga ito, na nauwi sa habulan at shootout.Natapos ang habulan nang maitumba ng mga pulis ang mga suspek sa tapat ng Manahan Subdivision, Group 5, sa Bgy. Payatas B.Nakuha mula sa mga suspek ang siyam na pakete ng umano’y shabu na tinatayang nagkakahalaga ng P90,000; pakete ng pinatuyong dahon ng marijuana, isang caliber .38 revolver, isang 9mm pistol, dalawang cell phone, ang kanilang motorsiklo, at buy-bust money.
Grade 12 student nagbigti __:__ TALISAY, Batangas — Patay na nang dinala sa pagamutan ang Grade 12 student matapos umanong magbigti sa loob ng kanilang bahay sa Talisay noong Sabado.Kinilala ang biktimang si Zoilo Pigar, 18, estudyante ng Tanauan School of Fisheries.Ayon sa report ng Batangas Police Provincial Office (BPPO) dakong 4:15 ng hapon nang matagpuan ng kaniyang ina ang biktima na nakabitin sa kisame ng kanilang bahay.Kaagad dinala sa St. Andrew Hospital ang biktima subalit dead in arrival.Tumanggi na ang pamilya ng biktima na isailalim pa ang bangkay sa awtopsiya, ayon sa report ng pulisya.
3 kidnapper, timbog sa entrapment __:__ GAPAN CITY. Nueva Ecija – Tatlong kalalahikan na dumukot sa isang dalaga ang natimbog sa isang entrapment operation ng Gapan police makaraang mag-demand ng perang kapalit ng kanilang kinidnap sa Barangay Sta. Cruz sa siyudad na ito noong Biyernes.Sa ulat ni Supt. Peter Madria, Gapan police chief, kay Sr. Supt. Elieso T. Tanding, OIC Nueva Ecija police provincial director, naaresto sina Jeffrey Jalova y Castro, 39, Jerone Jalova y Medes, 22, Jonard Baay, 23. Isang kasamahan nila na tinaguriang John Doe ang pinaghahanap.Nanghingi umano ng ransom ang grupo ng pera kapalit ng pagpapalaya kay Mylene Deleguiado y Hipolito, 22, taga Barangay Sta. Cruz.Inireport sa pulisya ni Eufronio Deleguiado, 63, ang pagdukot kay Deleguiado. Nakuha umano nina Medes at Baay ang perang hinihingi sa pamamagitan ng ‘Pera Padala’ sa BP Bldg., Barangay Bayanihan, Gapan City.Naaresto ang tatlo sa isang follow-up operation sa Barangay Lourdes, Cabiao, Nueva Ecija.
268 patay, 2,909 huli sa anti-drug operation sa Bulacan noong 2017 __:__ CAMP MACABULOS, Tarlac City – Umabot sa 268 drug suspek ang nasawi sa mga encounter at 2,909 naman ang naaresto sa anti-drug operations ng pulis sa Bulacan nitong nakalipas na taon.Inilahad ang mga bilang ng nasawi at nasabat sa kampanya laban sa droga sa Joint Provincial Peace and Order and Anti- Drug Abuse Council meeting kamakailan.Inihayag ni Senior Supt. Romeo Caramat, Jr., Bulacan police chief, na siyam sa naaresto ay high-value targets ng pulisya.Aabot sa 30,950 bilang ng bahay din ang binisita sa pagpapatupad ng Operation Tokhang noong 2017 na nagresulta sa pagsuko ng 5,079 katao. Sa nasabing bilang, 4,955 ay mga drug user habang at ay mga pusher.May 8,903 sachets ng shabu na may bigat na 4,567 gramo, at 263 sachets ng marijuana na may timbang na 18,375 gramo ang nakumpiska na may katumbas na halaga na mahigit sa P22- milyon.Binanggit pa ni Caramat na sa taong ito ay paiigtingin na kampanya laban sa illegal drugs sa ilalim ng Project Double Barrel Reloaded.
Ospital sa Nasugbu ninakawan __:__ Nasugbu, Batangas— Inaalam ng mga awtoridad kung sino ang nagnakaw sa administration building ng isang ospital sa Nasugbu, Batangas, noong Sabado ng gabi.Ayon sa report mula sa Police Regional Office (PRO) sa Calabarzon, 10:30 ng gabi nang matuklasang nilooban ang administration building ng Apacible Memorial District Hospital sa Barangay Lumbangan.Natagpuan ng security guard na makalat sa loob ng gusali at pwersahang binuksan ang mga pintuan sa bawat silid.Inaalam pa ng mga awtoridad ang halaga ng nanakaw sa lugar habang pinaghahanap pa ang mga suspek.
Pulisya sa Davao, dodoblehin __:__ DAVAO CITY – Balak ni Mayor Sara Duterte na doblehin ang bilang ng mga pulis sa lungsod mula 1,700 dahil lumalaki ang populasyon nito.Sinabi ni Duterte na hihingi siya ng 2,000 hanggang 2,500 pang pulis para sa Davao City Police Office.Aniya, mahirap protektahan ang lungsod sa terorismo at kriminalidad kung kulang ang kapulisan. Nasa 1.6 milyon ang populasyon ng Davao, batay sa 2015 census.“The city is so huge because there are a lot of people going inside and the security forces are not enough. We have a population which is as big as other big cities, except that they are smaller in terms of land area and they have more police forces,” sabi ni Duterte.May mga taong hindi sang-ayon sa mga polisiya ng Pangulong Duterte na maaaring maghasik ng kaguluhan upang mapahiya ang Presidente, ani Duterte.Naging mayor ng Davao ang Pangulo ng 22 taon.Sinabi Duterte na patuloy na magtatalaga siya ng police auxiliaries upang tulungan ang mga pulis na magpatrulya.“We want to keep Davao City’s pride of being the safest city in the country for both people and businesses,” dagdag niya.Noong Setyembre 2, 2016, 15 katao ang namatay at 69 ang nasugatan sa pagsabog ng isang bomba sa Roxas Night Market.Ibinibintang ang pambobomba sa Maute Group, ang pangkat na lumusob sa Marawi City noong nakaraang taon.Dahil sa pag-atake sa Marawi, idineklara ni Pangulong Duterte ang martial law sa buong Mindanao at ang pagsuspinde ng writ ng habeas corpus.Nitong Disyembre 13, inapruba ng Kongreso ang extension ng martial law sa Mindanao hanggang Disyembre 31.Inamin ni Mayor Duterte na nakaapekto ang martial law sa pagtutulak sa Davao bilang isang tourism at investment destination, at puspusan ang lungsod sa paghikayat sa mga investor na ligtas sila sa lungsod.“Our tourism and investment offices are working on a brand campaign to highlight Davao City as a peaceful destination,” aniya.
Hino fleets, Euro 4 na __:__ KILALA sa mga sasakyang matibay at maasahan ang Hino Motors Philippines (HMP). At sa taong 2018, ipinakilala ng kumpanya ang mga bagong bus, trucks at modernong jeepneys na nagtataglay ng Euro4 engine.Bilang patunay sa sinumpaang layunin na makapagbigay nang dekalidad at dekalibreng mga sasakyan na maaasahan sa pagharurot sa mga daan, inilabas ng Hino Philippines ang bagong linya ng mga sasakyang pangbiyahe at mass transportation na nakabatay sa pandaigdigang regulasyon at panuntunan.Gamit ang Euro 4 engines, doble ang lakas at tibay ng mga bagong sasakyan ng Hino. Bukod sa pagiging matipid sa kunsumo ng gasoline, aprubado na malinis ang ibubuga ng makina na hindi makasisira sa kalikasan.Sa ginanap na product launching nitong Biyernes sa World Trade Center sa Pasay City, ipinakilala ng pamunuan ng Hino ang mga bagong Euro 4-compliant fleet tulad ng refrigerated van, cargo crane, dump truck, cab & chassis truck, tractor head, wing van, Cerito bus, Grandeza bus at ang modernong Hino jeepney – ang Hino Jeepney Class 3AC. Ang modernong jeepney ay naaayon sa nais ng pamahalaan sa public utility vehicle (PUV) modernization program. Mistulang mini bus, ang Hino jeepney ay kayang magsakay ng hanggang 23 pasahero.“We are very excited to share our latest vehicles with our valued partners. As a reliable one-stop shop, we are equipped to provide 360-degree support to all our clients’ trucking requirements—from assembly to chassis, body and, more importantly, aftersales and maintenance,” pahayag ni HMP Chairman Vicente T. Mills, Jr.Ayon kay Mills, ang patuloy na pagpapaunlad sa mga imprastraktura tulad ng tulay, kalsada at mga skyway ng pamahalaan at nararapat na pantayan ng pagpapalabas ng mga dekalidad at mga eco-friendly na sasakyan.“The boom in infrastructure construction increases opportunities for transport businesses and truck and bus requirements over the next couple of years. The rise in domestic travel activities will also provide more impetus to the bus industry. Any increase in the movement of people will require the services of modern buses. Further, fleet replacement in compliance with Euro 4 and such requirements will translate into more sales,” sambit ni Mills.“Hino is honored to have been given the opportunity to incorporate this ecological innovation to the Hino quality of trucks and buses. As we affirm our commitment to supporting the community, we will continue to leverageour ability to assemble and distribute quality trucks and buses designed to address the different needs of Filipinos in the most efficient way possible,” pahayag naman ni HMP President Mr. Hiroshi Aoki.
